##U #http://www.dn.no/energi/article2045276.ece>
##B DN>
##A 11>
##M 01>
##D 01>
- Tiden som konsernsjef ble alt for kort¶
Simen Lieungh innrømmer at de interne transaksjonene i Røkke-systemet
kunne ha  blitt løst på en bedre måte for Aker Solutions.¶
Anne Lindeberg¶
Publisert: 01.01.2011 - 09:44  Oppdatert: 01.01.2011 - 12:24¶
Da Simen Lieungh i sommer forlot Aker-skuten på dagen, etter 22 år
i tjeneste, var både ansatte og småaksjonærer overrasket. Og om
han ikke var i sjokk selv, så var det i alle fall ikke slik han hadde
sett det for seg da han sa ja til  jobben.¶
- Det er klart det var tungt, sier han seks måneder etter.¶
- Kunne gjort det bedre¶
Han mener tiden hans som toppsjef i Aker Solutions ble alt for kort.
Egentlig forlot han Aker-konsernet, helt frivillig, et halvt år før
han ble tilbudt toppjobben. Han  startet hos skipsreder Arne Blystad,
men etter bare en måned i den nye jobben fikk han tilbud om å ta
over styringen i Aker Solutions.¶
Det ble starten på halvannet år fullt av spesielle omstendigheter.
I løpet av den korte tiden Leiungh var konsernsjef var aksjekursen
nede i 25 kroner, og oppe i 159 kroner. I fjor gjennomførte selskapet
en transaksjon med  Aker ASA som skapte spetakkel og høylydte, offentlige
diskusjoner med både småaksjonærer og den da ferske storaksjonæren
i Næringsdepartementet. Aker Solutions kjøpte opp selskaper fra Aker
for to milliarder kroner, selskaper som analytikerne  mente var lite
verdt. Og så kom finanskrisen.¶
I lange perioder dominerte ekstraordinære ting arbeidstiden, og Lieungh
tar en god dose selvkritikk på håndteringen av Aker-saken.¶
- Vi gjennomførte transaksjonen fordi vi mente dette var industrielt
riktig, og det står jeg ved i dag. Men at rekasjonene skulle bli så
voldsomme som de ble, forutså vi ikke. I ettertid tror jeg nok at
vi kunne håndtert  saken klokere. Det synes jeg det er viktig å si.
Juridisk sett ble det selvsagt ikke gjort noe galt, men vi kunne brukt
mer tid, og fått dette bedre forankret for eksempel ved å gjennomføre
en generalforsamling, særlig i en situasjon da  markedet var så vanskelig,
sier Lieungh.¶
Hadde ansvaret¶
Transaksjonen mellom Aker ASA og Aker Solutions skjedde på et tidspunkt
der det var komplett umulig for andre selskaper å få finansiert noe
som helst, og frigjorde to milliarder  for Kjell Inge Røkkes Aker ASA.
- Kunne du sørget for at det ble håndtert annerledes, eller ble det
styrt av andre?¶
- Vi kunne eksempelvis gjennomført en generalforsamling, og selv om
dette juridisk sett ikke var påkrevet, ville nok utfaller av saken
blitt bedre for alle parter.¶
- Ble det styrt av andre enn deg?¶
- Nei, ikke i det hele tatt. Dette var noe vi i konsernledelsen og
styret var enige om å gjøre, og å gjøre det på den måten. Det
er lett å være etterpåklok, sier han.¶
Aker Solutions har lenge fått kritikk for å være lite oversiktelig
for aksjonærene. Det heter seg at aksjen har en Røkke-rabatt som
skal ha sammenheng med Kjell Inge Røkkes noe nonchalante forhold til
småaksjonærer.  I 2008 kom staten inn på eiersiden og la trolig i
enda større grad bånd på selskapets frie kommersielle utfoldelse.
Det hjalp ikke på analytikernes forhold til aksjen at selskapet året
etter kjøpte opp selskaper fra Aker ASA for noe mange mente var en
alt for høy pris.¶
Ville forankre¶
- Jeg er enig i at selskapet med den strukturen det hadde, var krevende
å analysere. Jeg er opptatt av å gjøre grep som er godt forankret
industrielt og som er godt forankret  i omgivelsene, ikke minst hos
medaksjonærer og kunder. For meg er det viktig at markedet forstår
de grepene man gjør, enten de er industrielle, finansielle eller en
kombinasjon av disse. Det handler veldig mye om å bygge tillit, noe
som  for meg er et viktig prinsipp, sier han om både jobben han har
i Odfjell i dag og om jobben i Aker Solutions.¶
I så måte ga toppjobben Aker Solutions ham utfordringer.¶
Han tok over etter det forgjengeren omtalte som < <et fantastisk år>
> og midt i en bonusfest. Da var det noen måneder til det smalt i hele
finansverden.¶
Fra han tok over til han sluttet falt aksjekursen 29 prosent. Også
da han gikk av falt kursen, og analytikerne skrev mye om det store
antallet sjefer som er gått fra Røkkesystemet de siste årene.¶
- Den kritikken av selskapet er nok berettiget. Det er for stort gjennomtrekk
på toppen, og for lite kontinuitet i så henseende. Koninuitet og
forutsigbarhet er sentrale parametre for å bygge viktige og gode relasjoner
i  markedet, sier han.¶
- Vil gjøre det godt¶
Men Lieungh mener at Aker Solutions er i svært god form.¶
- De kommer til å gjøre det veldig bra, og jeg gleder meg over det,
sier han.¶
Og han vil gjerne ha litt av æren.¶
- Den underliggende driften er helt enestående, etter mitt skjønn.
Vi må minne oss selv på at vi hadde særdeles vanskelige tider i
2008 og 2009, og jeg synes Aker Solutions kom seg godt gjennom den
tiden.¶
Etter at Lieungh sluttet har selskapet gjort en del grep for å gjøre
selskapet lettere å analysere. Aker Marine Contractors er solgt ut,
og tidlig i desember presenterte selskapet en ny masterplan der to
nye selskaper skal  spinnes ut: Både P&C International og Aker Contractors
skal skilles ut som egne selskaper. I tillegg skal de mye omtalte og
omfattende verdivurderte båtene i Aker Oilfield services selges ut,
mens driften skal beholdes i selskapet.¶
- Mye av det som skjer nå var høyt på agendaen også i min tid.
- Skulle du gjerne vært med i den oppturen som står for døren?¶
- Jeg føler at jeg har vært med å legge grunnlaget for mye av den
veksten som kommer¶
- Kraftfulll og imponerende¶
Lieungh beskriver seg selv som direkte, resultatorientert og kostnadsfokusert.
Han er svært opptatt av å jobbe med menneskene i organisasjonen,
og gjør gjerne endringer  i både organisasjon og lagoppstilling når
tidene er gode.¶
Foto:  Gunnar Lier¶
Simen Lieungh, konsernsjef i Odfjell Drilling.¶
Han vet at det var mange ansatte i Aker Solutions som var lei seg for
at han plutselig gikk av.¶
- Jeg tror folk opplever at de blir behandlet på en respektfull måte.
Det er slike tilbakemeldinger får jeg og det er jo hyggelig. Det er
ikke noe jeg gjør kunstig, jeg gir heller litt ekstra av meg selv
og jeg merker jo  selvsagt at dette virker positivt på de omkring meg..
Jeg er nok ikke så veldig komplisert som menneske, og jeg tror jeg
er rimelig klar over mine sterke og svake sider. For meg er det naturlig
å kommunisere tydelig og direkte, og bruke mindre  tid på "politikk".
Han vil ikke si så mye om omstendighetene som førte til at han gikk
på dagen fra Aker. Han vil heller ikke bekrive samarbeidet med storeier
Kjell Inge Røkke eller svare på spørsmål om det var en konflikt.
Røkke omtales  av andre som en svært engasjert og deltagende eier.
- Det jeg kan si er at jeg har lært veldig mye i løpet av alle de
årene jeg har jobbet i Aker-systemet, og jeg har også lært veldig
mye av Kjell Inge Røkke. Måten han opererer på, og hans evner til
å se forretning er  både kraftfullt og imponerende, og historien viser
også meget sterke resultater, sier Lieungh.¶
Løftet stein¶
Da fritiden overmannet Lieungh i sommer, sørget han for andre, synlige
resultater. I stedet for å legge seg på stranden for å sture eller
slappe av, svettet han ut frustrasjonen  med å hjelpe murerne som jobbet
på huset i Nittedal med å lempe stein.¶
- Jeg løftet sikkert femten tonn stein, laget støttemurer og jobbet
skikkelig. Det var deilig. Også trente jeg slik jeg alltid gjør ting
blir litt vanskelig, sier han.¶
- Er det fortsatt vondt å tenke på exiten fra Aker?¶
- Det er forbausende hvor fort jeg har klart å legge det vekk. Det
gikk vesentlig lettere enn jeg trodde. Jeg tenker ikke så mye på
det lenger, sier han.¶
Han tror noe av grunnen er de mange mulighetene som åpnet seg. Etter
hvert gikk tiden til å vurdere jobbtilbud. Med et sluttvederlag som
holdt til salt i grøten noen måneder kunne han tenke seg om.¶
- Jeg hadde veldig mange forskjellige alternativer i den perioden,
faktisk.¶
- Rock n' roll på dyptvann¶
Nå er han leder av Odfjell Drilling. Et lite selskap i forhold til
Aker Solutions, men med 3000 ansatte og virksomhet i 20 land.¶
- Selskapet er i en nisje som jeg tror det blir litt "rock n' roll"
i. Odfjell har en tung merkevare på dypvannsoperasjoner, et markedssegment
der det forventes betydelig vekst de neste årene. Fremtiden er på
dypt vann, sier  Lieungh.¶
At selskapet ikke er notert, ser han mest som en fordel.¶
- Det er deilig å operere med litt lenger horisont i planleggingen.
Det kvartalsvise jaget med tilhørende rapportering og kommunikasjon
er litt forstyrrende, og man føler at man må ligge konstant på radaren.
Nå ligger  vi litt under radaren, sier han.¶
Han understreker at han er i tett dialog med markedet likevel, men
dialogen er preget av mer ro.¶
- Jeg opplever investor- og kapitalmarkedet som ekstremt profesjonelt.
De som følger selskapene er dyktige og godt informert. Jeg har alltid
stor glede av å diskutere planer og ideer med meglere og investorer
for å se om  dette var noe markedet ville ta vel imot, sier han.¶
Men han savner innimellom Aker. Det var ikke bare en ledergruppe han
forlot, men kollegaer gjennom en karriere på 22 år som startet i
Kværner.¶
- Og når du jobber så mye som det jeg har gjort, og ikke er så flink
til å ta vare på private venner, så er store deler av omgangskretsen
blant kollegaene, sier han megetsigende.¶
Les også: Bjørn Kjos er Norges mest populære riking¶
##U #http://www.dn.no/energi/article2045299.ece>
##B DN>
##A 11>
##M 01>
##D 01>
Ingen ny sjef¶
Anne Lindeberg¶
Publisert: 01.01.2011 - 09:59  Oppdatert: 01.01.2011 - 09:59¶
I august ledet Akers Øyvind Eriksen presentasjonen av Aker Solutions
resultater, som selskapets midlertidige toppsjef. I følge Dagens Næringslivs
kommentator nærmest slaktet jobben som er gjort i selskapet siden
2007, og sa rett ut at veksten  er stoppet opp, at selskapet har hatt
for høye kostnader og vært dårligere enn konkurrentene.¶
På selskapets kapitalmarkedsdag i desember var det fortsatt Eriksen
som styrte selskapet. Han sa da at kursen skal settes før skuten får
ny kaptein, og at styret var i samtale med flere kandidater.¶
Aker har fått kritikk for løsningen med å sette inn Eriksen som
sjef, fordi han sitter med for mange roller i det børsnoterte selskapet,
der han også er styreleder.¶
Les også: Kritisk til Aker-roller¶
##U #http://www.dn.no/energi/article2045302.ece>
##B DN>
##A 11>
##M 01>
##D 01>
Fikk første BP-kontrakt¶
I oktober fikk Odfjellriggen Deepsea Stavanger en betydningsfull kontrakt
med  BP.¶
Anne Lindeberg¶
Publisert: 01.01.2011 - 09:59  Oppdatert: 01.01.2011 - 09:59¶
I oktober fikk Odfjellriggen Deepsea Stavanger en betydningsfull kontrakt
med BP.¶
Kontrakten om dypvannsboring utenfor Angola var den første dypvannsavtalen
BP gjorde etter katastrofen med Deepwater Horizon i Mexicogulfen i
april.¶
-Det er jo ikke min fortjeneste, men jeg er stolt av organisasjonen.
Jeg kan love deg at valget av Odfjell skjedde etter en voldsom kvalifisering.
De har ikke rom for å gjøre flere feil, og det er et bra kompliment
å få  denne kontrakten i konkurranse med de største aktørene i verden,
sier Lieungh.¶
Odfjell har to dypvannsrigger i drift og to halvferdige på et verft
i Korea.¶
##U #http://www.dn.no/forsiden/etterBors/article1087906.ece>
##B DN>
##A 07>
##M 05>
##D 08>
Porno-Hagen trekker seg ut¶
Leif Hagen gir seg som styreformann i Scandinavian Publishing Group.
DN.no¶
Publisert: 08.05.2007 - 10:33  Oppdatert: 08.05.2007 - 10:33¶
- Siden konsernets grunnlegger, Leif Aage Hagen (65), har ønsket å
fristille seg fra sin rolle som styreformann for det danskregistrerte
morselskapet Scandinavian Publishing Group A/S, har eierne funnet tiden
inne til å overdra virksomheten  til nye eiere, heter det i en pressemelding.
Kjøperne er danske Lau Laursen, administrerende direktør, og svenske
Anders Brodin, samt en privat investor. Det nye morselskapet, Nordic
Adult Entertainment A/S, ønsker å føre konsernet videre i sin nåværende
form.¶
Leif Hagens selskap har stått bak blader som Aktuell Rapport, Cats
og Alle Menn.¶
- Mot slutten av åttitallet solgte Leif Hagen sine private interesser
i de daværende virksomheter, men har frem til nå beholdt posten som
konsernets styreformann, ifølge meldingen.¶
##U #http://www.dn.no/forsiden/etterBors/article2048509.ece>
##B DN>
##A 11>
##M 01>
##D 01>
Oprah Winfrey får egen TV-kanal¶
Talkshow-dronningen Oprah Winfrey utvider lørdag underholdningsimperiet
sitt  med en egen TV-kanal.¶
NTB¶
Publisert: 01.01.2011 - 10:29  Oppdatert: 01.01.2011 - 10:29¶
Winfrey sier selv at formålet med den nye kanalen OWN er å inspirere
seerne og gi dem håp. Men i et intervju med avisa Wall Street Journal
nylig innrømte hun at det kan bli utfordrende å kopiere suksessen
fra hennes berømte TV-show når  den nye kanalen skal fylles med innhold
døgnet rundt.¶
På OWN vil seerne blant annet få gjensyn med psykologen Dr. Phil
og andre eksperter som er kjent fra Winfreys talkshow. (©NTB)¶
##U #http://www.dn.no/forsiden/etterBors/article271028.ece>
##B DN>
##A 04>
##M 07>
##D 05>
Satser friskt på serie-kongen Øverli¶
Frode Øverlis tidligere serie "Riskhospitalet" kommer ut i  bokform
med et opplag på 30.000. Satsningen karakteriseres som et gedigent
salgseksperiment av forlaget.¶
DN.no¶
Publisert: 05.07.2004 - 12:46  Oppdatert: 05.07.2004 - 12:47¶
32.000 er det rekordstore opplaget på tegneserieboken " Riskhospitalet".
I følge Dagens Næringsliv står 25.000 bøker i bladhyllene i dag.
Resten skal selges gjennom bokhandlere og på postordre fra forlaget.
Foto: Pressebilde, Bladkompaniet  / Frode Øverli¶
© 2004 Frode Øverli¶
I følge forlagssjef Dag Lønsjø i Schibsted Forlagene er det aldri
før utgitt en innbundet tegneseriebok med større førsteopplag her
til lands. Det er også nytt at boken hovedsakelig selges i butikker
og kiosker.¶
Boken samler alle striper og helsider Frode Øverli laget før han
i 2000 la ned serien for å kunne konsentrere seg om "Pondus".¶
- Går det an å selge bøker i bladhyllene?¶
- Vi vet ikke, for det har ikke vært forsøkt i et slikt omfang før.
Men vi tror det. For det første fordi Frode Øverli er så populær.
For det andre har vi en usedvanlig lav pris, 98 kroner, på en så
fint utstyrt  bok, forklarer Lønsjø til Dagens Næringsliv.¶
##U #http://www.dn.no/forsiden/etterBors/article375506.ece>
##B DN>
##A 04>
##M 11>
##D 18>
Tidenes rockelåt¶
Bob Dylans "Like a Rolling Stone" er kåret til tidenes rockelåt av
det  amerikanske tidsskriftet Rolling Stone. Beatles fikk på sin side
med 22  låter på tidsskriftets liste over tidenes 500 beste rockelåter.
NTB  ,  DN.no¶
Publisert: 18.11.2004 - 05:41  Oppdatert: 18.11.2004 - 12:55¶
Den seks minutter lange åpningslåten på Dylan-albumet "Highway
61 Revisited" i 1965 bidro sterkt til å gjøre den amerikanske visesangeren
til stjerne. At låten var dobbelt så lang som datidens poplåter
bidro også til å gjøre den  historisk.¶
For all tid¶
- Ingen annen poplåt har så grundig utfordret og endret de kommersielle
lover og artistiske konvensjoner, både i sin samtid og for all tid,
oppsummerer Rolling Stones redaktør  David Fricke.¶
Andreplassen på tidsskriftets liste over tidenes 500 beste rockelåter
innehar Rolling Stones' "I Can't Get No Satisfaction" fra 1965, mens
John Lennons utopiske ballade "Imagine", Marvin Gayes soulklassiker
"What's  Going On" og Aretha Franklins "Respect" følger på de
neste plassene.¶
I desember ifjor kåret dn.nos og Dagens Næringslivs lesere tidenes
album. Se oversikten her.¶
Bare en håndfull låter laget etter 1990 er funnet verdige til en
plass på lista, blant dem Nirvanas "Smells Like Teen Spirit" fra
1991 som rett nok havner helt oppe på 9. plass.¶
Den ferskeste låten på listen er fjorårets "Hey Ya!" fra hip-hop
duoen OutKast som havner på 180. plass.¶
Flest Beatles¶
Beatles har ikke uventet hele 22 låter med på lista, Rolling Stones
har 13 og Bob Dylan har tolv.¶
Kåringen er utført av artister, produsenter, ansatte i plateselskap,
kritikere og låtskrivere, blant dem Art Garfunkel, Joni Mitchell,
Ozzy Osbourne og Bob Dylans sønn Jakob som er gått i farens fotspor.
I 2003 kåret Rolling Stone Beatles-albumet "Sgt. Pepper's Lonely
Hearts Club Band" til tidenes beste rockealbum.¶
##U #http://www.dn.no/forsiden/etterBors/article789135.ece>
##B DN>
##A 06>
##M 05>
##D 22>
- Platebransjen sover¶
- Plateselskapene har sovet i timen, og vil tape på at de ikke har
greid å  ta i bruk ny teknologi, mener Morten Knudsen i Nordic Records.
Vibeke Larsen¶
Publisert: 22.05.2006 - 14:32  Oppdatert: 22.05.2006 - 14:44¶
Knudsen er manager i det norske plateselskapet Nordic Records, som
blant annet driver selskapet og nettstedet Bestofmusic.no.¶
Han mener de store plateselskapene har feilet i sin strategi når de
har kjempet for å holde ny teknologi unna istedet for å ta den i
bruk. Gjennom Bestofmusic.no satser Nordic Music selv på å tjene
penger der de store selskapene  taper.¶
- Taper kampen¶
- Istedet for å omfavne den nye teknologien på internett og mobil,
har de kjempet og tapt mot giganter som Microsoft og Apple. De har
gitt fra seg makten  ved ikke å være på banen i tide, mener Knudsen.
Det fysiske platesalget er i fritt fall  , og også plateselskapenes
inntekter stuper. Bransjen selv vil først og fremst den ulvolige nedlastingen
via nett til livs  , men selv om mer av musikknedlastingen skyves over
i lovlige former der selskapene kan ta betalt, så blir plateselskapenes
andel av inntektene langt mindre enn om de hadde hatt full kontroll
over markedet.¶
- Slik det er nå låner selskapene ut sine artister til Apple og Microsoft,
og får selv en mindre andel enn dersom de hadde tatt en større del
av dette tidligere. Selv Telenor  får en betydelig del av dette salget
når overføringene går vi nett og mobil, påpeker Knudsen.¶
Digitale kontrakter¶
Knudsen har selv lang fartstid fra bransjen, og har blant annet vært
innkjøpssjef for den nå nedlagte platekjeden Hysj-hysj. I dag driver
han Nordic Records sammen med Thomas  Müller og Tor Eriksen, også
disse med bakgrunn fra den norske musikkbransjen.¶
Foto: Embret Sæter¶
Selskapet har satset bevisst på å posisjonere seg på internett,
og gjennom nettsiden Bestofmusic.no  vil Nordic Reocords bygge opp nye
artister - uten å gå veien om fysisk plateutgivelse først. Tanken
er å sikre seg flere ben å stå på som plateselskap.¶
- Kostnadene for oss som plateselskap blir mye mindre i og med at vi
ikke har fysisk salg. Vi slipper blant annet å sitte på store lagre
, forteller Knudsen.¶
Selskapet har nylig inngått en såkalt digital kontrakt med det svenske
bandet "Misty Mono". Fra før har Nordic Records artister som Helene
Rask, Diaz, Padington, Karim og Kristiania i stallen.¶
##U #http://www.dn.no/forsiden/politikkSamfunn/article2048516.ece>
##B DN>
##A 11>
##M 01>
##D 01>
Flere branner og mye bråk¶
NTB¶
Publisert: 01.01.2011 - 10:14  Oppdatert: 01.01.2011 - 10:15¶
De fleste distriktene meldte om en fredfull feiring i timene rundt
midnatt, men enkelte steder fikk nyttårsfesten en brå slutt, og utover
natta hadde enkelte patruljer sitt svare strev med å bremse festligheter.
Mange våkner også opp til  den første dagen i 2011 med nattas slåsskamp
verkende i kroppen.¶
I Foldrøyhamn i Bømlo kommune i Hordaland er en familie på to voksne
og åtte barn husløse etter det som trolig er en brann startet av
fyrverkeri ved 23-tiden. Ingen ble skadd i hendelsen.¶
- Det var totalt 20 personer på nyttårsfest i huset. Det var naboer
som meldte fra om brannen, og beboerne har forklart at det må ha vært
fyrverkeri som har ligget og ulmet under huset og startet brannen.
Det var overtent  allerede da brannvesenet fikk melding, så det var
ikke mulig å redde, sier operasjonsleder Svein Roald Vikse i Haugaland
og Sunnhordland politidistrikt til NTB.¶
I Kantornes i Balsfjord brant en enebolig ned til grunnen lørdag morgen.
- Vi lokaliserte beboeren i huset. Han befant seg heldigvis et helt
annet sted, sier operasjonsleder Trond Amundsen i Troms politidistrikt.
Skadd av fyrverkeri¶
På Lunner i Oppland ble en 18 år gammel jente fraktet til Gjøvik
sykehus med fyrverkeriskader.¶
- Hun har fått brannskader i nakken, men det er ikke alvorlig. En
gutt fikk også lettere skader i denne hendelsen. Det var et rakettbatteri
som veltet, sier operasjonsleder Petter Lid i Vestoppland politidistrikt
til  NTB.¶
I Sandefjord måtte en person til sjekk på legevakta etter å ha fått
fyrverkeri i ansiktet. Skadene var ikke alvorlige.¶
I Kristiansand er politiet på utkikk etter én eller flere gjerningspersoner
som antas å ha avfyrt fyrverkeri mot en rekke bygninger i sentrum,
deriblant noen eldre trehus.¶
- Det er knust en del ruter, men ingen personer ble skadd, sier operasjonsleder
Per Lauvnes i Agder politidistrikt til NTB.¶
Beboere sier til Fædrelandsvennen at de ble livredde av hendelsen.
Flere politidistrikter har også hatt episoder av branntilløp som
følge av uvettig bruk av fyrverkeri.¶
Rolig på byen¶
I Midt- og Sør-Norge fører uvær til flere stengte fjelloverganger,
deriblant E6 over Dovre. Men ellers kunne operasjonsleder Jørgen Berg
i Gudbrandsdal politidistrikt ved 2-tiden  konstatere en foreløpig
dørgende rolig feiring.¶
- Vi har bare én person i fyllearresten i hele Gudbrandsdalen. Det
er ekstremt rolig, sier han til NTB.¶
Enkelte politidistrikter melder om noe mer fyll og bråk enn en vanlig
helgedag, men ingen er alvorlig skadd i noen hendelser.¶
I hovedstaden og de andre store byene melder politiet også om en feiring
uten alvorlige hendelser. Men det til tider vært hektisk en rekke
ordensforstyrrelser og slåsskamper av mindre alvorlige art på utesteder
og privatboliger  rundt om i landet.¶
Brannevakuering¶
I Harstad ble om lag 20 personer evakuert da det oppsto røykutvikling
i Salto bysenter. Bygget huser en rekke butikker i tillegg til boligfløyer.
Brannvesenet fant etter hvert ut at røyken kom fra en PC som hadde
antent bordet den sto på. Brannen spredte seg ikke videre, og etter
et par timer kunne beboerne flytte tilbake.¶
På Smøla på Nordmøre ble to båter totalskadd mens de lå til havn.
Skadene beløper seg opp mot 2 millioner kroner, og politiet vil etterforske
saken, ifølge NRK.¶
I Rosendal i Bergen starter politiet etterforskning etter at en bolig
ble påført omfattende skader i en brann. Beboerne var ikke hjemme,
ifølge NRK. (©NTB)¶
##U #http://www.dn.no/forsiden/politikkSamfunn/article2052094.ece>
##B DN>
##A 11>
##M 01>
##D 01>
Dette blir vårens stridstema i Stortinget¶
Helse i vid forstand, trygd, rovdyrpolitikk og datalagring vil bli
hete temaer  når Stortinget tar fatt på vårsesjonen 2011 tirsdag 11.
januar.¶
NTB¶
Publisert: 01.01.2011 - 12:21  Oppdatert: 01.01.2011 - 17:03¶
Vanskelige saker for regjeringen som uførepensjonisters alderspensjon
er blitt utsatt til våren. Uførereformen er blitt så omfattende
og med så store konsekvenser at regjeringen måtte krype til korset
og be om mer tid.¶
Det er allerede inngått et bredt pensjonsforlik i Stortinget der hovedbudskapet
er at det skal lønne seg å stå i arbeid lengst mulig. Dette forliket
vil ligge i bunnen for de videre forhandlingene.¶
Strid om samhandling¶
Ellers er det liten tvil om at samhandlingsreformen og organiseringen
av sykehusene inkludert nedleggelser, vil sette sitt preg på våren.
Det kan ventes harde debatter om  organiseringen av norsk helse- og
sykehusvesen. I forlengelsen av denne debatten kan også debatten om
kommunesammenslåinger blusse opp nok en gang. Samhandlingsreformen
pålegger kommunene større oppgaver enn de har i dag og spørsmålet
mange stiller seg er om små kommuner vil være i stand til å etterkomme
kravene som stilles.¶
I forbindelse med reformen vil Stortinget ta stilling til to nye lover:
Lov om kommunale helse- og omsorgstjenester og ny lov om folkehelse.
I forslaget til ny lov om kommunale helse- og omsorgstjenester tar
regjeringen grep som forplikter kommuner og sykehus til å samarbeide
slik at pasientene ikke opptar unødvendig sykehusplass, men kan sendes
hjem hvis kommunen  kan tilby like god behandling.¶
Grunnlaget for reformen er lagt i Stortingets vedtak av stortingsmeldingen
som ble lagt fram sommeren 2009. Reformen skal etter planen tre i kraft
1. januar 2012.¶
Datalagring til besvær¶
En sak som deler Stortinget på tvers av velkjente blokker, er EUs
datalagringsdirektiv (DLD). Arbeiderpartiet er det eneste partiet som
sier ja. De andre partiene, minus  Høyre, sier nei. Høyre har ikke
sagt verken ja eller nei fordi det er ulike syn i partiet. Kampen om
direktivet blir derfor en kamp om Høyre.¶
- DLD er en sak hvor Stortinget faktisk han påvirke utfallet. Det
hadde vært fint om ikke alle partier hadde låst sine standpunkt på
forhånd. Nå kan vi avholde høringer og få ulike synspunkter på
bordet før vi  trekker konklusjonene. I Høyre har vi tenkt å høre
på argumenter både for og imot. Stortingsgruppen har fullmakt til
å avgjøre spørsmålet, men kommer til å være i tett dialog med
resten av partiet, sier partileder Erna Solberg til  NTB.¶
Stortinget avgjør rovdyrenes skjebne¶
En annen sak som skaper bry for regjeringspartiene er rovdyrpolitikken.
Her er det SV og Sp som er motpoler. Det SV-ledede Miljøverndepartementet
utreder  risikobasert erstatning, mens det Sp-ledede Landbruksdepartementet
avviser en slik løsning og står fast på at det skal gis full erstatning
for faktiske tap.¶
Det er også full skjæring mellom Sp og SV i synet på hvor mange
ulv, bjørn, gaupe og jerv vi skal ha i landet. Sp mener at bestanden
allerede er stor nok, mens SV mener at det må flere ynglinger til
for å sikre en levedyktig  rovdyrbestand.¶
Med uenigheten i regjeringen sparkes ballen over til Stortinget som
får oppgaven med å utarbeid et bredest mulig rovdyrforlik.¶
Representantforslag og interpellasjoner¶
Regjeringen er blitt kritisert fordi den ikke har kommet med nok saker
til Stortinget. Stortingsrepresentantene har imidlertid holdt hjulene
i gang med interpellasjoner og representantforslag.¶
Slik ser det også ut til å fortsette til våren. Det foreløpige
langtidsprogrammet fram til Stortinget tar sommerferie fredag 17. juni,
er preget av representantenes egeninnsats. Men regjeringen kommer ikke
med sin liste  over hvilke saker som kan ventes før i januar. Først
da er det mulig å se mer nøyaktig hva Stortinget får å jobbe med
fram til sommeren. (©NTB)¶
Les også: - Sosialdemokratiet er i fare¶
##U #http://www.dn.no/forsiden/resultater/article217130.ece>
##B DN>
##A 04>
##M 04>
##D 15>
Sterkere fra EMC¶
Datalagringsselskapet EMC Corp. fikk et resultat pr aksje før ekstraordinære
poster på 0,07 dollar i første kvartal 2004, sammenlignet med 0,02
dollar i  tilsvarende periode året før.¶
TDN Finans¶
Publisert: 15.04.2004 - 13:07  Oppdatert: 15.04.2004 - 15:26¶
Det opplyser selskapet i en pressemelding torsdag.¶
Det var på forhånd ventet en eps før ekstraordinære poster på
0,06 dollar ifølge en sammenstilling foretatt av Thomson Finanical.
Omsetningen i perioden var 1,87 milliarder dollar (1,38), mot konsensus
på 1,83 milliarder.¶
For andre kvartal venter selskapet inntekter i området 1,95-1,98 milliarder
dollar, og et resultat pr aksje på 0,08 dollar. Eps-konsensus for
kvartalet er 0,08 dollar, og inntektskonsensus er 1,92 milliarder.
##U #http://www.dn.no/forsiden/resultater/article294035.ece>
##B DN>
##A 04>
##M 08>
##D 05>
Forventer inntektsnedgang¶
Sparebanken Vest venter et dårligere resultat andre halvår i år enn
første  halvår i år. Banken fikk et resultat på 137 millioner kroner
før tap i annet  kvartal 2004, mot et resultat på 133 millioner i samme
periode i fjor.¶
TDN Finans¶
Publisert: 05.08.2004 - 13:18  Oppdatert: 06.08.2004 - 12:19¶
Det opplyser banken i en melding torsdag.¶
Netto renteinntekter i perioden ble 249 millioner kroner, mot 224 millioner
kroner året før. Resultat av ordinær drift etter skatt ble 88 millioner
kroner, sammenlignet med fjorårets resultat på 59 millioner kroner.
Sparebanken Vest venter lavere resultat i andre halvår 2004 enn i
første halvår.¶
"Banken forventer et lavere resultat i annet halvår 2004 blant annet
som følge av lavere inntjening enn i første halvår. Første halvår
har lagt et godt grunnlag for at bankens målsatte egenkapitalavkastning
for året  på 10,1 prosent vil bli nådd", heter det i meldingen.¶
##U #http://www.dn.no/forsiden/resultater/article736199.ece>
##B DN>
##A 06>
##M 03>
##D 08>
Solide overskudd i Avinor¶
Avinor-konsernet fikk i 2005 et resultat etter skatt på 386 millioner
kroner.¶
NTB¶
Publisert: 08.03.2006 - 16:38  Oppdatert: 08.03.2006 - 16:38¶
Konsernets driftsinntekter økte med 3,5 prosent til 5.225 millioner
kroner. Økningen kom fra avgiftsfritt salg ved flyplassene, økte
sikkerhetsavgifter og større trafikk.¶
Statens tilskudd til driften av de mange små flyplassene rundt om
i landet gikk derimot kraftig ned.¶
Avinor ble etablert som aksjeselskap, men fortsatt eid av staten, i
2003. Selskapet eier og driver 46 flyplasser i Norge. Det er organisert
i fire divisjoner, en for flysikkerhet, en for store lufthavner, en
for mellomstore og  en for regionale lufthavner.¶
Omstilling¶
Oslo Lufthavn er et heleid datterselskap i Avinor og inngår i årsregnskapet.¶
Det siste året har Avinor gjennomført helt opp til 80 prosent av
omstillingsprogrammet "Take-off-05". Det oppsto imidlertid stor strid
rundt flyttingen av kontrollsentralen i Røyken, noe som førte til
at Avinor-sjefen Randi  Flesland trakk seg på slutten av fjoråret.
Dermed er det noe usikkert om programmet vil bli sluttført eller endret.¶
Mer sikkerhet¶
Investeringsprogrammet fortsetter for fullt og er nå konsentrert om
internasjonale sikkerhetskrav til en rekke norske flyplasser.¶
En langt større del av flyplassområdet er i henhold til internasjonale
regler blitt definert som kritisk sikkerhetsområde.¶
Det er den viktigste årsak til de store investeringene som nå skal
gjennomføres.¶
I året som gikk ble det investert 826 millioner kroner, blant annet
i Stavanger og Kirkenes. (©NTB)¶
##U #http://www.dn.no/forsiden/utenriks/article2052037.ece>
##B DN>
##A 11>
##M 01>
##D 01>
- Slutten på euroen er slutten på Europa¶
Det vil være galskap å gi opp euroen, sier Frankrikes president Nicolas
Sarkozy, som lover å forsvare valutasamarbeidet.¶
NTB¶
Publisert: 01.01.2011 - 12:32  Oppdatert: 01.01.2011 - 13:20¶
- Kjære landsmenn, ikke tro på dem som foreslår at vi forlater euroen.
Isolasjon av Frankrike vil være galskap. Slutten på euroen vil være
slutten på Europa, sa Sarkozy i sin nyttårstale.¶
- Jeg skal kjempe med all min makt mot dette tilbakeskrittet som vil
fjerne 60 år med europeisk oppbygging som brakte fred og brorskap
til verdensdelen.¶
Sarkozy understreker at han ikke vil la Frankrike følge europeiske
land som har opplevd alvorlige gjeldskriser i år. Presidenten lover
å fortsette arbeidet med å forbedre den offentlige økonomien. (©NTB)
Les også: - Reell mulighet for sammenbrudd¶
##U #http://www.dn.no/privatokonomi/article2047635.ece>
##B DN>
##A 11>
##M 01>
##D 01>
- De nyrike er borte¶
- Før finanskrisen var det full galopp i markedet, nå går det mer i
trav, sier  eiendomsmegler på Geilo.¶
- De rike har allerede stort sett hytter, og de nyrike har vi ikke
sett her  det siste året, sier eiendomsmegler på Lillehammer.¶
Einar Stamnes¶
Publisert: 01.01.2011 - 17:13  Oppdatert: 01.01.2011 - 17:15¶
- Dette har faktisk vært et av de beste årene våre med fritisboligsalg,
sier hyttemegler Tore Rugsveen ved Terra Eiendomsmegling Lillehammer
til DN.no om året som gikk.¶
I 2010 var markedet mest for hvermansen, mener Rugsveen.¶
Vanskeligere over fire millioner¶
- De rike har allerede stort sett hytter, og de nyrike har vi ikke
sett her i år, derfor har det vært vanskeligere å selge fritidsboliger
over fire millioner,  sa Rugsveen til DN.no før vi gikk inn i 2011.
-Folk er mye mer forsiktig med pengene nå, sier Rugsveen, som også
nevner at det er mye større interesse for å leie¶
Fra galopp til trav¶
- Før finanskrisen var det full galopp i markedet, nå går det mer
i trav, sier eiendomsmegler Christian Haatuft i EiendomsMegler1 på
Geilo til DN.no¶
Men det er også mer gunstig i forhold til utviklingen på sikt, understreker
han.¶
Foto: Hege Hegle¶
Christian Haatuft.¶
- Det er først nå vi ser at byggene fra 2007 selges ut, markedet
er dekket, men vi skulle faktisk ha hatt flere bygg klare. Det tar
cirka ett år fra plan til ferdig bygg og nøkkelferdige bygg er fremdeles
det mest populære, fortsetter Haatuft.¶
Vi har hytter i alle prisklasser fra 1-20 millioner, sier Haatuft som
mener det selges rimelig bra i alle prisklasser.¶
- Ikke alle kan bli destinasjoner¶
Haatuft mener at det er kun enkelte steder i Norge som er egnet til
å virkelig bli store vintersportdestinasjoner.¶
-Jeg tror mange før finanskrisen forregnet seg på å bygge ut en
destinasjon. Haatuft mener at mange før finanskrisen startet i gal
ende, med lite infrastruktur og lokalt næringsliv på plass er det
vanskelig å få bygd  ut en destinasjon, sier Haatuft og fortsetter:
-Det tar lang tid å bygge en destinasjon, man må først ha et lokalt
næringsliv og en utbygd infrastruktur. På Geilo har vi en hundreårig
tradisjon, som startet allerede med Bergensbanen.¶
Andre områder burde kanskje heller satse på å dekke ulike andre
segmenter av markedet og ikke de typiske områdene som kan tilby en
komplett destinasjon med butikktilbud, utesteder og alpinanlegg, mener
Haatuft.¶
40 pluss¶
Spekulantene som ønsket å tjene penger på en rask prisstigning mener
Rugsveen er borte, alle forventer en trygghet ved en gradvis prisstigning,
slik at man ikke taper penger om man  skal selge, men ingen spekulerer
lenger i sterke prishopp.¶
Foto: Bjørn-Egil Mikalsen¶
Tore Rugsveen.¶
- Den typiske hyttekjøper er 40 pluss, og er en som kjøper mer langsiktig
og benytter sjansen ved lav rente, sier megleren fra Lillehammer.¶
På den tidligere høyfjellsstua Pellestova ble det bygd selvseierleiligheter,
men med utleieklausul.¶
- Kommunen gikk tilbake på dette kravet og nå har vi solgt 13 leiligheter
her siden desember i prisklassen 1,8 til 2,3 millioner, sier Rugsveeen.
Selger best etter ferien¶
Rugsveeen understreker at det ikke bare er i høytidene og feriene
at det selges mest fritidsboliger.¶
- Det er en utbredt misforståelse at det er da det selges mest. Det
vi ser er at folk gjerne leier seg inn i fjellet i høytiden og hvis
de er interesserte, så kommer de tilbake på visninger i helgene etterpå,
sier Rugsveeen.¶
- Det er faktisk i helgene ettter ferieuker, høytider der salget er
best, mener Rugsveeen.¶
Rugsveen spesialiserer seg på Hafjell, Kvitfjell og Skeikampen.¶
- Hafjell er desidert det største markedet vårt nå, det ligger nærmest
Oslo og det er her vi ser mest kjøp og salg. På for eksempel Skeikampen,
som er en eldre og mer etablert destinasjon, så er det mer langsiktige
kjøpere,  gjerne folk som kjøper generasjonshytter, sier Rugsveeen.
Han er enig med Haatuft i at mange nok forregnet seg for å skape en
destinasjon før krisen kom.¶
-Ikke alle kan bygge ut en destinasjon. Se for eksempel på Geilo,
der har de allerede et sentrum med butikker og annet og på Hafjell
er det ikke langt til Lillehammer, sier Rugsveen.¶
- Noen områder bør skjermes¶
Det er områder som man ikke burde bygge ut også. Det kan være en
fordel med fortetting mener Rugsveen.¶
- Man kan heller bygger ut noen områder, for så å skjerme andre
områder. Man må ha med seg hodet også, det er ikke alle områder
som kan - eller bør - bygges ut, avslutter Rugsveeen.¶
Les også: Nasjonalpark som trekkplaster¶
##U #http://www.dn.no/privatokonomi/article2052068.ece>
##B DN>
##A 11>
##M 01>
##D 01>
Nasjonalpark som trekkplaster¶
Ikke alle etterspør alpinanlegg og after-ski. Et annet segment i hyttemarkedet
er hytter med nærhet til urørt natur.¶
Einar Stamnes¶
Publisert: 01.01.2011 - 17:13  Oppdatert: 01.01.2011 - 17:13¶
Rundt Jotunheimen nasjonalpark planlegges det en rekke hyttefelt, både
nord, øst og vest for nasjonalparkgrensen.¶
Nylig ble det lagt ut for salg en rekke tomter ved Turtagrø, rett
ved den vestre grensen av nasjonalparken.¶
Bjørn Kaltenborn, forsker ved Norsk institutt for naturforvaltning,
mener at en slik type utbygging kan by på større utfordringer enn
fortetting ved typiske vintersportssteder.¶
- Eksemplet med hytteutbyggingsprosjektet på Turtagrø er typisk og
interessant. På nordsiden der hytteprosjektet ligger, er det ingen
buffersone rundt nasjonalparken, og der kan man altså planlegge et
større byggeprosjekt  helt inntil nasjonalparkgrensa. Prosjektet bruker
jo dessuten urørt natur og nasjonalparkstatusen som markedsføring
og attraksjonsverdi. Vi har ikke gode data på dette, men jeg har et
bestemt inntrykk av at mange utbyggingsprosjekter bruker  akkurat samme
argumentasjon, sier Kaltenborn til DN.no.¶
Løsningen kan være fortetting og randsonetankegang mener Kaltenborn.
- Randsonetankegangen brukes aktivt i forvaltningen av verneområder
i mange land, men i Norge har ikke denne tankegangen kommet særlig
langt. Det snakkes stadig om buffersoner og randsoner, men i praksis
har vi ikke noen bevisst  eller helhetlig forvaltning av randsoner i
norske nasjonalparker, sier Kaltenborn og fortsetter.¶
- Det er fullt mulig å gjennomføre hyttebygging uten for store skader
på miljø og folks trivsel, men det krever arealplanlegging på et
regionalt nivå, det vil si over kommunegrenser og det får vi nesten
aldri til i Norge.  Det er helt klart at hvis man tar et større og
mer helhetlig perspektiv på de store verneområdene er det mulig å
opprette fornuftige buffersoner og legge hyttefelt slik at det får
minst mulige negative effekter, avslutter Kaltenborn.¶
##U #http://www.dn.no/forsiden/etterBors/article141036.ece>
##B DN>
##A 03>
##M 12>
##D 31>
Den klassiske pengemaskin¶
Lesernes dom: Pink Floyds "The Dark Side Of The Moon" fra 1973 er tidenes
album.¶
Knut Selsjord, Dagens Næringsliv  ,  Dagens Næringsliv¶
Publisert: 31.12.2003 - 01:45  Oppdatert: 02.01.2004 - 11:44¶
"Money" med lyden av kasseapparatet som rytmeboks er antagelig det
mest kjente sporet på "The Dark Side Of The Moon". Men nøyaktig
hvor mye penger en av popindustriens aller største kommersielle suksesser
har generert, vet ingen.¶
Til nå har vinyl- og cd-versjoner av den drøyt tretti år gamle platen
ligget på det amerikanske musikkmagasinet Billboards hitlister i 1377
uker, noe som utgjør 26 og et halvt år. Et samlet salgstall så langt
på over  30 millioner eksemplarer, betyr en omsetning over disk på
4,5 milliarder kroner.¶
I tillegg kommer at "The Dark Side Of The Moon" for de tidligere
arkitektstudentene i Pink Floyd betydde endelig overgang til absolutt
megastjernestatus som konsertartister. Etter "Dark Side..." kunne
gruppen trekke sprengfulle  hus på de største sportsarenaene verden
over.¶
Komponisten Arne Nordheim bodde på slutten av 60-tallet i California
i USA, der han med utgangspunkt i musikk pleiet omgang med den ikke
ukjente Frank Zappa, som på denne tiden opererte i grenselandet mellom
rock og samtidsmusikk.  Det var i dette miljøet også Nordheim først
opplevde Pink Floyds oppkomst på stjernehimmelen.¶
- De tok California med storm. Senere husker jeg tittelen "The Dark
Side Of The Moon" veldig godt. De lagde jævla flotte klanger. Det
var en dybde i lyden som kom av at de brukte en tidlig form for multitrackteknikk.
De la ting på toppen av hverandre som er en lignende måte som den
menneskelige hjerne jobber på. Dette hadde de åpenbart fra den harde
skolen innen elektronisk musikk i Tyskland og Frankrike på 50-tallet,
for eksempel Stockhausen, sier  Arne Nordheim.¶
- Hva er, slik du ser det, kriteriet som gir musikk status som klassiker?
- Når musikken minner om noe en aldri har hørt. Da kommer man ut
på den andre siden av månen. Det oppstår behov for gjenkjennelse,
man må høre det igjen for å kunne forstå. Både hos publikum og
komponisten som  sitter bøyd over skrivebordet om natten, sier Arne
Nordheim.¶
- Noen mener klassiskstempel bare er noe man henger på musikk man
hørte som ung. Eller mener du andre kriterier er gyldige?¶
- Verkets egenkvalitet er avgjørende. Den må avdekke en komponist
som sitter med nøkkelen til det som inntil da har vært ukjent, sier
Arne Nordheim.¶
Fra røttene i Cambridge i England midt på 60-tallet bygde Pink Floyd
seg opp som eksperimentelt undergrunnsband som strebet etter astronomiske
dimensjoner i sine verk. Når "The Dark Side Of The Moon" i dag står
igjen som  gruppens alle største kommersielle suksess, henger det sammen
med at albumet er mer preget av streite poplåter enn gruppens tidligere
plater. Dette ble videreført på dobbeltalbumet "The Wall" fra 1979,
da gruppen for første gang på et  drøyt tiår ga ut radiovennlige
singler som fikk nye og store yngre lyttergrupper til å tenne på
bandets musikk. Samtidig jobbet Pink Floyd seg opp på en av de tunge
trendene i 80-tallets popkultur: Det gigantiske turnéformatet. Pink
Floyds  verdensturné i forbindelse med salget av "The Wall" bød
for eksempel ungdommen på at en diger og faktisk mur ble bygd opp
på scenen mens musikken ble fremført.¶
Teknologiutviklingen i platebransjen har også bidratt til den statusen
som "The Dark Side Of The Moon" har fått. Platen med de lekre stereoeffektene
fikk plateselskapet EMIs katalognummer 001 da cd-formatet kom tidlig
på  80-tallet, og platen ble et av de heteste objektene da musikkelskere
verden over ga hele platebransjen et løft ved at gammel lp-musikk
ble kjøpt inn på nytt i cd-format. "The Dark Side Of The Moon"
lå for eksempel så sent som i 1986 på  Billboards ti på topp-liste
over cd-plater - den eldste utgivelsen som lå der.¶
Musikken på DN-lesernes liste kan høres på dn.no¶
##U #http://www.dn.no/forsiden/etterBors/article694015.ece>
##B DN>
##A 06>
##M 01>
##D 13>
CD-salget stuper¶
Stadig flere musikk-elskere dropper den tradisjonelle cd-en, noe som
svir  kraftig for plateselskapene. Ifjor falt inntektene med 117 millioner
kroner.¶
Vibeke Larsen¶
Publisert: 13.01.2006 - 11:23  Oppdatert: 13.01.2006 - 14:03¶
Ferske tall fra GGF (Grammofongrossistenes Forening), viser at det
i 2005 ble solgt cd-er for drøyt 759 millioner kroner fra leverandør
til forhandler.¶
Det er en nedgang på 13 prosent, det vil si 117 millioner kroner mindre
enn i 2004.¶
Selvom totalsalget faller kraftig, kan bransjen glede seg over at interessen
for norsk musikk økte ifjor.¶
Salget av cd-er med norsk musikk økte med 28 prosent i forhold til
året før, og målt i volum ble 2005 dermed det beste salgsåret for
norsk musikk noensinne. Totalt ble det solgt 4,2 millioner norske album.
##U #http://www.dn.no/forsiden/etterBors/article784459.ece>
##B DN>
##A 06>
##M 05>
##D 15>
Musikk-retur i store stabler¶
Totalsalget av plater i Norge dumpet i april ned på et nytt historisk
bunnivå.¶
NTB  ,  DN.no¶
Publisert: 15.05.2006 - 06:16  Oppdatert: 15.05.2006 - 06:26¶
Nye plater med toppartistene Coldplay, Robbie Williams og Kate Bush
ble sendt ut i kjempeopplag før jul. I løpet av vinteren har Emi-artistenes
plater kommet tilbake til selskapet i store stabler.¶
Omsetningsverdien fra CD-album ut  fra plateselskapene var bare 32,7
millioner kroner i april, en nedgang på 29 prosent i forhold til samme
periode ifjor.¶
-Grusomt lavt¶
- Dette er grusomt lavt og helt skremmende, sier administrerende direktør
Per Eirik Johansen i Emi til Dagens Næringsliv.¶
Han peker ut ulovlig nedlasting fra nettet som årsaken til miseren.
Etter at publikum i en årrekke har kunnet laste ned musikk gratis
fra ulike nett-tjenester, har selskapene først i løpet av det siste
året sørget for å komme så smått i gang med lovlig betaldistribusjon
på nettet.¶
- Men dette er tungt når publikum først har vennet seg til at musikk
på nettet er gratis, sier Johansen.¶
##U #http://www.dn.no/forsiden/etterBors/article788268.ece>
##B DN>
##A 06>
##M 05>
##D 20>
Laster musikk for milliarder¶
Nordmenn laster ned piratkopiert musikk fra internett verd mellom åtte
og 16  milliarder kroner i året.¶
DN.no¶
Publisert: 20.05.2006 - 09:05  Oppdatert: 20.05.2006 - 11:02¶
- 60 prosent av all musikken som blir lastet ned i Norge er ulovlig.
Det er fri flyt av musikk fra harddisk til harddisk, sier konsulent
Rune T. Eilertsen ved MMI til Dagens Næringsliv.¶
Bare én av to personer vet at det er ulovlig. For hver låt som blir
solgt over disk i Norge, blir det lastet ned minst seks ulovlige låter
fra internett.¶
MMI utførte nylig en undersøkelse på oppdrag for rettighetsorganisasjonen
Norwaco, som dokumenterer det voldsomme omfanget av den ulovlige nedlastingen
i Norge.¶
Egen arbeidsgruppe¶
Ifjor ble det solgt musikk for 1,6 milliarder kroner over disk i Norge.
Dette er en nedgang på 13 prosent i forhold til 2004, da musikkbransjen
omsatte for 1,8 milliarder kroner.  Så langt i år har musikksalget
falt med ti prosent.¶
- Verdien av den ulovlig nedlastede musikken er nå minst fem ganger
så høy som det fysiske salget over disk. Det er skremmende store
forskjeller, påpeker Øivind Svendby i plateselskapenes forening (IFPI).
Musikkbransjen har lenge stått maktesløs overfor den betydelige piratvirksomheten,
og har etablert en egen arbeidsgruppe for å ta tak i problemet.¶
##U #http://www.dn.no/forsiden/resultater/article483692.ece>
##B DN>
##A 05>
##M 04>
##D 13>
Tandberg Tv svakere enn ventet¶
Tandberg Television fikk et driftsresultat på 63,4 millioner kroner
i første  kvartal 2005, sammenlignet med 36,9 millioner kroner i samme
periode året  før.¶
TDN Finans¶
Publisert: 13.04.2005 - 16:33  Oppdatert: 13.04.2005 - 16:48¶
Tandberg Television venter en marginal vekst i andre kvartal 2005 fra
første kvartal, sa konsernsjef Eric Cooney i Tandberg Television på
en presentasjon onsdag ettermiddag.¶
- Hovedpoenget er at det fortsatt blir lønnsom vekst, sa Cooney.¶
Det var på forhånd ventet et driftsresultat på 70 millioner kroner,
ifølge snittet av syv estimater innhentet av SME Direkt for TDN Finans.
Driftsinntektene utgjorde 410,4 millioner kroner (314,1). Inntektene
var ventet til 409 millioner kroner.¶
Resultat før skatt ble 79,9 millioner kroner (32,0), mot ventet 73
millioner kroner.¶
Bruttomarginen ble 55,7 prosent (45,7).¶
##U #http://www.dn.no/forsiden/resultater/article508083.ece>
##B DN>
##A 05>
##M 05>
##D 12>
Beste noensinne fra TTS¶
Det bergensbaserte skipsutstyrsselskapet TTS Marine leverte sitt beste
resultat noensinne i første kvartal i år.¶
TDN Finans  ,  DN.no¶
Publisert: 12.05.2005 - 08:59  Oppdatert: 12.05.2005 - 08:59¶
TTS Marine fikk et resultat på 17,7 millioner kroner før skatt i
første kvartal 2005, mot et resultat på 4,7 millioner kroner i samme
periode i fjor.¶
- Vi holder stø kurs mot en årsomsetning over en milliard kroher,
og den beste bunnlinjen noensinne, sier konsernsjef Johannes D. Neteland
i en kommentar.¶
Driftsresultatet var på 18,0 millioner kroner (5,1), mens driftsinntektene
utgjorde 248,9 millioner kroner (184,2).¶
- Vi ser allerede meget positive effekter av de oppkjøpene vi gjorde
i Tyskland og Finland ifjor høst både på topp- og bunnlinjen, sier
Neteland.¶
Selskapet hadde ved utgangen av mars 2005 en ordrereserve på 1.104
millioner kroner, mot 940 millioner kroner ved utgangen av fjerde kvartal.
Konsernet har selskaper i Norge, Sverige, Finland, Tyskland, Kina og
USA i tillegg til et avdelingskontor i Sør-Korea.¶
##U #http://www.dn.no/radio/article137454.ece>
##B DN>
##A ??>
##M ??>
##D ??>
##U #http://www.dn.no/forsiden/article781128.ece>
##B DN>
##A 06>
##M 05>
##D 10>
Platesalget stuper videre¶
Platesalget fortsetter videre nedover. I april ble det solgt 29 prosent
færre cd-er enn i samme måned ifjor.¶
Vibeke Larsen¶
Publisert: 10.05.2006 - 13:38  Oppdatert: 10.05.2006 - 13:40¶
Det viser ferske tall fra bransjeorganisasjonen Grammofongrossistenes
Forening (GGF).¶
Påsken falt riktignok i april i år, mens den var i mars ifjor, men
et fall på 29 prosent taler likevel sitt tydelige språk: Omsetningen
av fysiske cd-er har for lengst nådd toppen.¶
Også verdien av platesalget falt med 29 prosent sammenlignet med samme
måned i 2005.¶
Lastet ned for 6,5 millioner¶
Dersom salget av nedlastet musikk tas med i statistikken viser tallene
at salget av musikk ligger fem prosent under fjorårets når det gjelder
volum.¶
For singler viser GGF-tallene en nedgang på 39 prosent i volum og
53 prosent i verdi.¶
Så langt i år er det solgt 2,7 millioner album, 91.000 singler og
107.000 musikk-dvdv-er her i landet. Totalt utgjør dette en omsetning
på 171 millioner kroner, noe som er 13 prosent mindre enn ved utgangen
av april ifjor.¶
Samtidig utgjør lovlig nedlastet musikk fra nettet en verdi på 6,5
millioner kroner.¶
##U #http://www.dn.no/forsiden/etterBors/article124476.ece>
##B DN>
##A 03>
##M 11>
##D 27>
I grøften med et Clash¶
Advokat Steinar Wiik Sørvik prøvde å bli proff musiker i London i 1984.
Knut Selsjord, Dagens Næringsliv  ,  Dagens Næringsliv¶
Publisert: 27.11.2003 - 01:45  Oppdatert: 27.11.2003 - 11:07¶
En tidlig lørdag morgen vinteren 1980 raste en 70-tallsbrun Mazda
929 stasjonsvogn i grøften på E6 mellom Oppdal og Trondheim.¶
Nåværende advokat Steinar Wiik Sørvik, kjent fra blant annet Orderud-saken,
skulle på skøyte-VM på Leangen sammen med noen kompiser. I kassettspilleren
lå en slitt, blå Agfa-kassett: The Clash, "London Calling".¶
Brytningsalbum¶
- Jeg husker stillheten i grøften. Og at alt var hvitt. Så sa en
av gutta: "Musikken gikk av!", før han trykte kassetten inn igjen.
"Guns of Brixton", eller var det "Train  in Vain", erindrer Wiik
Sørvik, som uten å nøle et øyeblikk plasserer engelske The Clash´
dobbeltalbum på toppen av sin liste over tidenes album.¶
- Hvorfor?¶
- Ingen andre album er så komplette. Det ble gitt ut helt i slutten
av 1979 og oppsummerte punken og ga linjene for musikken videre, sier
Steinar Wiik Sørvik.¶
- Hvorfor er popmusikk så viktig for deg?¶
- Jeg har vokst opp med det. Jeg har drømt om det. Jeg har til og
med prøvd å bli proff musiker i London samtidig med A-ha i 1984.
De lyktes, vi var for dårlige, sier Wiik Sørvik.¶
I hjembyen spilte han i punkrockbandet The Bloody Waterclosets med
den (svært lokale) hiten "Idi Amin" på repertoaret. Bandet brøt
opp etter én konsert i en trapp med fire tilhørere.¶
Steinar  Wik Sørviks topp ti:¶
1. The Clash - "London Calling" (1979)¶
2. The Blue Nile - "A Walk Across The Rooftops" (1984)¶
3. Simple Minds - "New Gold Dream" (1982)¶
4. Led Zeppelin - "Led Zeppelin I" (1969)¶
5. Portishead - "Dummy" (1994)¶
6. Little Feat - "Waiting For Columbus" (1978)¶
7. Massive Attack - "Mezzanine" (1998)¶
8. Sex Pistols - "Never Mind The Bollocks" (1977)¶
9. Pearl Jam - "Ten" (1991)¶
10. Air - "Moon Safari" (1998)¶
##U #http://www.dn.no/forsiden/etterBors/article125204.ece>
##B DN>
##A 03>
##M 11>
##D 28>
"Verden går faktisk videre!"¶
Det har skjedd mye i musikkens verden etter at Neil Armstrong satte
foten på månen, mener Knut Rørbakken.¶
Knut Selsjord, Dagens Næringsliv  ,  Dagens Næringsliv¶
Publisert: 28.11.2003 - 01:45  Oppdatert: 28.11.2003 - 09:29¶
Knut Rørbakken er for tiden opptatt med å utarbeide nye etiske retningslinjer
for bankkonsernet Nordea. Samtidig er han mildt irritert over presentasjonene
av tidenes beste album i DN.¶
- Det blir som en parademarsj gjennom ulike gutterom tidsmessig plassert
en gang rundt måneferden til Neil Armstrong pluss minus et antall
år, sier Rørbakken.¶
- Jeg har også vokst opp med noe. Men jeg har da en samtid også,
sier han.¶
Trønderske Johndoes "Ja takk til trøbbel" er første norske plate
som noen så langt har inkludert på topp ti-listen.¶
- Du kan høre at de i sin tid hørte på The Clash.¶
Rom for house¶
- Hva er ditt største øyeblikk med musikken du har levd med?¶
- Da jeg hørte Elvis Costellos "Oliver´s Army" fra albumet "Armed
Forces" på fest da jeg var 13 år. Etter det har jeg kjøpt alt han
har gitt ut, sier Rørbakken, som nevner Elvis Presleys "Hound Dog"
og Jimi  Hendrix´ versjon av den amerikanske nasjonalsangen "Star
Spangled Banner" på konsertalbumet fra Woodstock-festivalen som andre
skjellsettende musikalske øyeblikk.¶
- Hva fortjener plass i musikkhistorien fra de senere årene?¶
- House og hip-hop, sjanger-blanding og at hele artistbegrepet har
endret seg. Dj-er som komponerer og dekomponerer. Ting går videre,
sier Rørbakken.¶
Knut Rørbakkens topp ti:¶
1. Elvis - "Elvis" (1956)¶
2. Div. Artister - " Woodstock" (1970)¶
3. Ebba Grön - "Kärlek & Upprör" (1981)¶
4. The Flaming Lips - "Yoshimi battles the pink robots" (2002)¶
5. Foo Fighters - "The colour and the shape" (1997)¶
6. Public Enemy - "It takes a Nation of Millions to hold us Back" (1988)¶
7. Groove Armada - "Vertigo" (1999)¶
8. Elvis Costello - "Armed Forces" (1979)¶
9. Dimitrij from Paris - "Cruising altitude" [Japan edition] (2003)¶
10. JohnDoe  - "Ja takk til trøbbel" (2003)¶
##U #http://www.dn.no/forsiden/etterBors/article125821.ece>
##B DN>
##A 03>
##M 11>
##D 29>
Stolt spellekvinne¶
Beatles, Stones og Dylan er ikke bra nok for Grete Faremo.¶
Knut Selsjord, Dagens Næringsliv  ,  Dagens Næringsliv¶
Publisert: 29.11.2003 - 01:45  Oppdatert: 29.11.2003 - 08:26¶
Gutter i alle aldre lager lister over tidenes album, jenter flest synes
det bare er dumt. Det er DNs helt entydige erfaring etter en uke med
intens kommunikasjon med leserne om platelister.¶
Tidligere justisminister Grete Faremo kan ikke forklare hvorfor.¶
- Jøss. Er det sant? Selv belemrer jeg alle med synspunkter på musikk
når som helst.¶
Grete Piaf¶
I toårsalderen sang hun seg i søvn i stedet for å gråte da hun
ble kommandert i seng.¶
I de siste 30 årene har Faremo, som mandag begynner i datakjempen
Microsoft, hatt Joni Mitchells "Blue" som sitt absolutte favorittalbum.
Og Grete Faremo fremfører jevnlig Edith Piafs sanger, sammen med Kjetil
Skaslien på  trekkspill.¶
- Det var mange kvinner og skandinaver på listen. Hva er galt med
Beatles, Stones og Dylan?¶
- De kom ikke med, nei. Men jeg har også hatt mine Stones-perioder.
Og Dylan var jo "Bonnie and Clyde"-Clyde for Joan Baez. Tekstene
hans er fantastiske, men jeg foretrekker hennes melodiøse musikalitet.
- Hvilke plater har du nettopp kjøpt?¶
- Det går i rykk og napp. Jeg skaffet meg Shania Twain. Det blir med
den ene. Hun blander stilarter på en litt for glasert måte etter
min smak.¶
Rørte arbeidere¶
Grete Faremo er vokst opp i Setesdal og er etterkommer av de såkalte
Faremoane, to legendariske felespellemenn fra 1700-tallet med krank
livsskjebne, men som ennå preger dalens  folkelige musikk.¶
- Jeg er veldig stolt av alle spellemennene vi har i vår slekt.¶
- Ditt største musikkøyeblikk?¶
- De gangene jeg selv har stått på scenen foran arbeiderbevegelsens
trauste og saksorienterte forsamlinger og har merket at publikum har
latt seg røre.¶
Grete Faremos topp ti:¶
1. Joni Mitchell - "Blue" (1971)¶
2. Aretha Franklin - "The very best of Aretha Franklin" (1994)¶
3. Carole King - "Tapestry" (1971)¶
4. Edith Piaf - "The Best of Edith Piaf" (1988)¶
5. Tracy Chapman - "Collection" (2001)¶
6. Hanne Boel - "Kinda Soul" (1992)¶
7. Joan Baez - "One day at a time" (1970)¶
8. Big Brother and the Holding Company (feat. Janis Joplin) - "Cheap
Thrills" (1968)¶
9. Kim Larsen - "Forklædt som voksen" (1986)¶
10. Dire Straits  - "The very best of Dire Straits" (1998)¶
##U #http://www.dn.no/forsiden/etterBors/article126473.ece>
##B DN>
##A 03>
##M 12>
##D 01>
Hendrix over - Hendrix ved siden¶
Karin Westrheim, pressetalskvinne i Miljøverndepartementet, kan rett
og  slett ikke akseptere annerledes tenkende som setter andre enn den
amerikanske gitaristen Jimi Hendrix på toppen av sine tidenes album-lister.
Knut Selsjord, Dagens Næringsliv  ,  Dagens Næringsliv¶
Publisert: 01.12.2003 - 01:45  Oppdatert: 01.12.2003 - 10:24¶
- Det er ubegripelig for meg og forunderlig: Så rått og dampende,
det står som en påle den dag i dag, sukker Westrheim.¶
Forrige uke holdt hun seg med en mer diplomatisk tone som del av vertskapet
for den kirgisiske presidenten Askar Akajevs besøk i Norge.¶
Men Westrheim har en bakgrunn som musikkritiker i bladet Puls, i Dagbladet
og i NRK.¶
- Som kritiker kan man jo ikke være objektiv. Det handler om å presentere
seg selv.¶
- Hendrix ga ut sine to første album i løpet av 1967. Tre singler,
med "Hey Joe" som den første, toppet listene i løpet av et halvt
år. Hvor er det blitt av det kreative elementet i platebransjen?¶
- Det finnes nok, men det koker bort i kålen, sier Westrheim, hvis
platesamling i dag faktisk er helt minimal.¶
- Jeg fikk en fryktelig restskatt og måtte selge den. For peanøtter.
Det er sikkert disse forbannede aksjemeglerne, som nå snakker i Dagens
Næringsliv, som har kjøpt mine utsøkte og uerstattelige skiver.
Jeg hater  dem for det.¶
- Største musikalske øyeblikk?¶
- Tom Waits i Oslo Konserthus.¶
- Hvordan orket du en hel kveld med stemmen hans?¶
- Det var kjempebra. Det musikalske slo gjennom, det var ikke et kjedelig
øyeblikk.¶
Karin Westrheims topp ti:¶
1. Jimi Hendrix - "Are you experienced" (1968)¶
2. Jimi Hendrix - "Axis: Bold as Love" (1968)¶
3. Captein Beefheart and the Magic Band - "Spotlight Kid" (1972)¶
4. The Band - "Music from Big Pink" (1968)¶
5. Robert Wyatt - "Rock  Bottom" (1974)¶
6. Gram Parsons - "GP" (1973)¶
7. Steve Earle - " Guitar Town" (1986)¶
8. Little Feat - "Little Feat" (1971)¶
9. Emmylou Harris - "Wreckin´ Ball" (1995)¶
10. Johnny Cash - "The Man comes around" (2002)¶
##U #http://www.dn.no/forsiden/etterBors/article127926.ece>
##B DN>
##A 03>
##M 12>
##D 03>
Greven er konge¶
Tommy Gundelsby styrer penge-strømmene i restaurant- og barkjeden Druen.
Og  har plassert Varg Vikernes, alias Greven alias bandet Burzum, på
åttende  plass på sin liste over Tidenes album.¶
Knut Selsjord, Dagens Næringsliv  ,  Dagens Næringsliv¶
Publisert: 03.12.2003 - 01:45  Oppdatert: 04.12.2003 - 10:54¶
- Man kan si mye om ham, en at han var en genial musiker er det ikke
tvil om. Rett i bakkant av kirkebrannene tidlig på 90-tallet, men
rett før mordet på Øystein Aarseth, lagde han fire-fem plater som
er noe av den mest skjellsettende  som ble laget i Norge på 90-tallet,
sier Tommy Gundelsby, som stadig henter inn tre-fire nye cd-plater
per uke.¶
- Hvorfor er Velvet Underground & Nico Tidenes album?¶
- Fordi det har tålt tidens tann og låter like friskt den dag i dag.
Dette var avantgarde i sin tid: Lou Reeds syke gitarspill og John Cales
elektriske fiolin... Dette var også en av de første platene der feedback
ble brukt bevisst, grep som andre artister har tatt kreditt for mange
år etterpå, sier Gundelsby.¶
- Hvordan har du tenkt når du har satt opp listen din?¶
- At den må være tidløs. Mye som høres kult ut i en periode viser
seg å blekne og høres utdatert ut noen år etterpå. Jeg synes egentlig
det er for tidlig å inkludere plater fra de siste tre årene på en
slik  liste. Musikken må spire og gro sammen med deg som person, sier
Tommy Gundelsby.¶
- Hva er ditt største øyeblikk i møte med musikken?¶
- Nick Caves konsert på Roskilde i 2001.¶
Tommy Gundelsbys topp ti:¶
1. Velvet Underground & Nico - Velvet Underground & Nico (1967)¶
2. The Smiths - The Queen Is Dead (1986)¶
3. Beatles - Abbey Road (1969)¶
4. Kraftwerk - Trans Europe Express (1977)¶
5. Sex Pistols  - Never Mind The Bollocks (1977)¶
6. The Cure - Pornography (1982)¶
7. Stone Roses - Stone Roses (1989)¶
8. Burzum - Hvis lyset tar oss (1993)¶
9. Leftfield - Leftism (1995)¶
10. Nirvana - Nevermind (1991)¶
##U #http://www.dn.no/forsiden/etterBors/article128576.ece>
##B DN>
##A 03>
##M 12>
##D 04>
Svart er best¶
Amerikansk pop har vært best, særlig svart soul og funk - og på toppen
troner James Brown. Alt ifølge hovedfagsstudent i historie, Tommy Halvorsen.
Soulmusikkens betydning i den svarte borgerrettighetsbevegelsen i USA
er en  del av hovedfagsoppgaven han for tiden arbeider med.¶
Knut Selsjord, Dagens Næringsliv  ,  Dagens Næringsliv¶
Publisert: 04.12.2003 - 01:45  Oppdatert: 04.12.2003 - 09:27¶
- I denne debatten angripes folk for å fremheve musikken fra 60- og
70-tallet som om det dreier seg om et generasjonsfenomen. Dette er
jeg uenig i. Den mest banebrytende musikken ble faktisk laget på denne
tiden, sier Halvorsen.¶
- På min liste har jeg dessuten bevisst utelatt britisk musikk, sier
han.¶
- Betyr det at du i prinsippet vurderer musikalsk opprinnelighet kvalitativt
over resultatet av sammensmelting?¶
- Nei. Det er både og. Rolling Stones bidro til å bevare blues-en.
Samtidig skapte de seg jo alltid et helt eget uttrykk, sier Tommy Halvorsen.
- Hva er kriteriet på god populærmusikk?¶
- At musikken forteller noe. Rapmusikk gjør jo også det. Ikke denne
MTV-rap-en, men den politiske og samfunnsbevisste rap-en. Og så bør
de jo holde takten. Det intellektuelle og følelsene skal gå i ett.
- Største øyeblikk i møte med musikk?¶
- Da jeg fikk 4-cd-boksen "Startime" med James Brown i huset. Jeg
var i militæret. Det var som å komme inn i en helt ny verden, sier
Tommy Halvorsen.¶
Tommy Halvorsens liste:¶
1. James Brown - Live At The Apollo Volume 2, Deluxe Edition (1968/2001,
remastret)¶
2. Otis Redding - Otis Blue - Otis Redding Sings Soul (1965)¶
3. Marvin Gaye - Let`s Get It on (1973)¶
4. Townes Van Zandt - Townes Van Zandt (1970)¶
5.  Iggy and The Stooges - Raw Power (1973)¶
6. The Congos - Heart of the Congos (1977)¶
7. (REM)  - Document (1987)¶
8. Public Enemy - Fear of a Black Planet (1990)¶
9. Jeff Buckley - Grace (1994)¶
10. Lambchop - Nixon (2000)¶
##U #http://www.dn.no/forsiden/etterBors/article133789.ece>
##B DN>
##A 03>
##M 12>
##D 13>
Skjerp dere, listeskrivere!¶
Jippi, Kristin Clemet! Det er jenta si. Som den eneste av dem som var
unge  på 60- og 70-tallet, trakk hun med Junipher Greenes "Friendship"
fram et  norsk album (selv om hun ikke satte det på listen).¶
Per Kristian Olsen, NRK Program riks¶
Publisert: 13.12.2003 - 01:45  Oppdatert: 13.12.2003 - 21:26¶
At alle andre rundt 50 utelater norske album, gjør at de viser seg
som ekte heimfødinger. Nå må det listeskrivende rockefolket skjerpe
seg og slutte med å oppføre seg som reserveamerikanere.¶
Det er helt meningsløst at de rundt 50 ikke har fått med seg Pussycats,
Saft, Flying Norwegians, Ruphus, Aunt Mary, Prudence, Popol Ace, Folque
etcetera. Gikk de aldri på Samfunnshuset, på Club 7, på den lokale
kinoen eller  på festivaler hvor alle disse gruppene i årevis spilte
og ga folk kjempeopplevelser?¶
Alle disse leverte ruvende album: "Tomorrow may be vanished Victoria
så bærre pass dæ" med Prudence, "Mrrr... mrrr..." med Pussycats,
"Stev, sull rock og rull" med Saft, "New Born Day" med Ruphus,
"New Day" med  Flying Norwegians, "Aunt Mary" med Aunt Mary, "Popol
Vuh" med Popol Vuh, "Kjempene på Dovrefjell" med Folque og mange
andre.¶
At flere under 40 har med norske album på sine lister, tar jeg som
et tegn på at de noe yngre ikke lider under samme rockkulturelle mindreverdighetskompleks.
Det er flott å se Johndoe på listen. Men hvor blir det av 80-  og
90-tallsklassikerne som Bel Canto, DeLillos, DumDum Boys og Motorpsycho?
Nå kan ingen norske grupper gjøre krav på å ha flyttet merkesteiner
i den internasjonale rocken. Likevel, grupper som Pussycats, Prudence,
Saft og Bel Canto var cutting edge i sin tid. De var den norske avdelingen
av den  store internasjonale rockbevegelsen som var med på å flytte
grenser.¶
Det er på tide vi gir norsk rock anerkjennelsen den har krav på.
Slik sett håper og tror jeg vår serie som kommer på fjernsynets
NRK1 og radioens P2 neste høst om rockens historie i Norge, kan rette
på misforholdet.¶
Skal listeskriverne i DN ha troverdighet, må de vise at de tør ta
utgangspunkt i den norske virkeligheten og ikke fornekte sin egen tradisjon.
Er vi ikke oss selv, forblir vi bare kopier av utlendingene. Hvem synes
en kopi  er topp selskap?¶
##U #http://www.dn.no/forsiden/etterBors/article141019.ece>
##B DN>
##A 03>
##M 12>
##D 31>
Den harde, hvite gjengen¶
- Folk har stemt med hjertet, sier Thorstein Selvik. Den 15. november
var  han  hovedpersonen i en reportasje  om platelister som ga støtet
til DNs  platelistekåring og  tilhørende artikkelserie  .¶
Knut Selsjord, Dagens Næringsliv  ,  Dagens Næringsliv¶
Publisert: 31.12.2003 - 01:45  Oppdatert: 02.01.2004 - 11:38¶
Dagens Næringslivs lesere, i hvert fall de som har stemt i vår avstemning
over Tidenes album, liker best hvite gutter som spiller hard gitarrock.
Dette går frem av listen der amerikanske Jimi Hendrix  er eneste svarte
utøver som er funnet verdig en plass inn blant de 50 beste. Hendrix
var til overmål etnisk sett av blandet opprinnelse, og musikken hans
var definitivt en hvit manns rock, en av røttene til hele sjangeren
heavyrock, som i  ettertid ble en bortimot ren hvit gren.¶
Svarte artister som Marvin Gaye, Stevie Wonder og Michael Jackson,
som vanligvis figurerer høyt på denne typen lister, er i Dagens Næringsliv
havnet helt i bakleksen. Heavybandet Metallica er derimot representert
med hele  to plater høyt oppe på DN-listen, der også sjangerkamerater
som Deep Purple, Guns 'n' Roses og AC/DC ligger pent plassert.¶
Andre interessante trekk er at Beach Boys' nyskapende og søte "Pet
Sounds" fra 1966 er sendt langt ned på DN-listen, på tross av at
den i de fleste andre sammenhenger vurderes som selvskreven i topp
tre. I tillegg glimrer  countryrock med store navn som The Byrds, Gram
Parsons og Emmylou Harris med sitt totale fravær blant de 200 beste.
Thorstein Selvik tror ikke listen som trykkes i dag er uttrykk for
at Dagens Næringslivs lesere kan betraktes som en gjeng musikalske
rasister.¶
- Denne listen kan ikke tolkes i retning av at de som har stemt stiller
seg negative til svart musikk. Det bare viser at de i løpet av de
siste 40 årene har kjøpt rockplater med hvite artister. Det er strukturelle
forhold  i platebransjen som skaper en slik liste: Svært få svarte
artister ga ut album i den betydningen vi snakker om her. James Brown
og Motown-artistene var singelartister. Marvin Gaye og Michael Jackson,
som ga ut album som holder i dag, gjorde  det for et hvitt publikum.
Dette er Elvis Presley om igjen, sier Thorstein Selvik.¶
- Hva mener du om at heavyrock er så tungt inne på DN-lesernes liste?
- Nordmenn elsker å være trendy og sofistikerte og vil gjerne fremstå
med god smak. I virkeligheten bor det en luftgitarist i magen på dem.
Det er vel denne som nå kommer ut av skapet, sier Thorstein Selvik,
som i  likhet med Dagens Næringslivs redaksjon har opplevd en overveldende
respons på "liste-saken".¶
Responsen er ikke minst kommet fra standen av etablerte musikkjournalister,
som har gått hardt ut mot at musikkentusiaster og vanlige platekjøpere
på denne måten har fått kommet til orde med sin musikksmak og enda
verre  begrunnelser.¶
